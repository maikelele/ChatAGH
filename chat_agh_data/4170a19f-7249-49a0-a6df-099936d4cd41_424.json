{"content": "#  Zespo\u0142y badawcze -- Centrum Doskona\u0142o\u015bci Sztucznej Inteligencji \n\nURL: https://cdsi.agh.edu.pl/projekty/projekty-badawcze\nCrawled: 2025-03-19 21:39:21\n\nPrzejd\u017a do tre\u015bci\n\nPrzejd\u017a do stopki\n\n Zespo\u0142y badawcze \n\nSk\u0142ad zespo\u0142u:\nprof. Michal Pluh\u00e1\u010dek\n dr hab. in\u017c. Wojciech Chmiel, prof. ucz.\n prof. dr hab. Zbis\u0142aw Tabor\n prof. dr hab. n. med. Wadim Wojciechowski\n dr in\u017c. Anna W\u00f3jcicka\nmgr in\u017c. Andrzej Brodzicki (doktorant)\n mgr in\u017c. Dariusz Kucharski (doktorant)\n\nZesp\u00f3\u0142 badawczy sk\u0142ada si\u0119 ze specjalist\u00f3w w dziedzinie zaawansowanych metod analizy i przetwarzania obraz\u00f3w, modelowania 3D, optymalizacji proces\u00f3w i tworzenia rozwi\u0105za\u0144 wykorzystuj\u0105cych techniki rozszerzonej rzeczywisto\u015bci (AR). G\u0142\u00f3wn\u0105 dziedzin\u0105 bada\u0144 zespo\u0142u jest projektowanie oraz realizacja innowacyjnych rozwi\u0105za\u0144 algorytmicznych i sprz\u0119towych wspieraj\u0105cych m.in. procesy przemys\u0142owe i procedury medyczne. W realizowanych rozwi\u0105zaniach stosowane s\u0105 zar\u00f3wno metody klasyczne, oparte o tworzone modele matematyczne, jak i metody wykorzystuj\u0105ce sztuczn\u0105 inteligencj\u0119. Zesp\u00f3\u0142 zajmuje si\u0119 modelowaniem 3D oraz budowaniem i rozwojem system\u00f3w stosuj\u0105cych rozszerzon\u0105 rzeczywisto\u015b\u0107 w r\u00f3\u017cnych dziedzinach. Prowadzone badania wykorzystuj\u0105 najnowsze osi\u0105gni\u0119cia teoretyczne i rozwi\u0105zania techniczne.\n\n Szczeg\u00f3\u0142y zespo\u0142u \n\nProf. Michal Pluh\u00e1\u010dek\n w 2016 roku uzyska\u0142 stopie\u0144 doktora Informatyki na Uniwersytecie Tom\u00e1\u0161a Baty w Zlinie w Czechach na podstawie rozprawy doktorskiej pt: Modern method of development and modifications of evolutionary computational techniques. Obecnie pracuje na stanowisku naukowym w Regionalnym Centrum Badawczym CEBIA-Tech Uniwersytetu Tom\u00e1\u0161a Baty w Zlinie. Jest autorem wielu artyku\u0142\u00f3w w czasopismach i referat\u00f3w konferencyjnych dotycz\u0105cych optymalizacji rojem cz\u0105stek i temat\u00f3w pokrewnych. Jego badania koncentruj\u0105 si\u0119 na teorii i zastosowaniach inteligencji roju oraz na og\u00f3lnie na sztucznej inteligencji. W 2019 r. uko\u0144czy\u0142 sze\u015bciomiesi\u0119czny pobyt badawczy w New Jersey Institute of Technology w USA, koncentruj\u0105c si\u0119 na inteligencji rozproszonej oraz robotyce roju. Zosta\u0142 profesorem nadzwyczajnym w 2023 r. po pomy\u015blnej obronie rozprawy habilitacyjnej na temat \u201eInner Dynamics of Evolutionary Computation Techniques: Meaning for Practice\u201c.\n\ndr hab. in\u017c. Wojciech Chmiel, prof. Uczelni\n jest absolwentem Wydzia\u0142u EAIiE (obecnie EAIiIB) Akademii G\u00f3rniczo-Hutniczej w Krakowie, w kt\u00f3rym obecnie jest zatrudniony na stanowisku profesora uczelni w Katedrze Automatyki i Robotyki. Stopnie\u0144 magistra in\u017cyniera uzyska\u0142 w dyscyplinie Elektronika (specjalno\u015bci Automatyka), a doktorat w dyscyplinie Automatyka i Robotyka i habilitacj\u0119 na Akademii G\u00f3rniczo-Hutniczej w Krakowie w dyscyplinie Automatyka, Elektronika i Elektrotechnika. Obecnie kieruje Laboratorium Bada\u0144 Operacyjnych i Systemowych, b\u0119d\u0105cym cz\u0119\u015bci\u0105 Katedry Automatyki i Robotyki. Jego dzia\u0142alno\u015b\u0107 naukowa zwi\u0105zana jest z takimi dziedzinami jak badania operacyjne \u2013 w szczeg\u00f3lno\u015bci modelownie i optymalizacja zagadnie\u0144 NP-trudnych, a tak\u017ce z zastosowaniem algorytm\u00f3w sztucznej inteligencji w medycynie. Jego badania dotycz\u0105 tak\u017ce modelowania rzeczywistych zagadnie\u0144 przemys\u0142owych, optymalizacji produkcji, system\u00f3w zarz\u0105dzania procesami, optymalizacji proces\u00f3w logistycznych oraz optymalizacji ruchu drogowego. Jest autorem publikacji z dziedziny uczenia maszynowego, a tak\u017ce zastosowania sieci FCM (Fuzzy Cognitive Maps) do analizy ryzyka w systemach nadzoru i predykcji ruchu drogowego. Jest autorem twierdze\u0144 dotycz\u0105cych w\u0142asno\u015bci kwadratowego problemu przydzia\u0142u (Quadratic Assignment Problem), a tak\u017ce twierdze\u0144 wspieraj\u0105cych podejmowanie decyzji w systemach, gdzie niepewno\u015b\u0107 jest opisana arytmetyk\u0105 przedzia\u0142ow\u0105. Dr hab. in\u017c. Wojciech Chmiel posiada kilkudziesi\u0119cioletnie do\u015bwiadczenie w kierowaniu projektami komercyjnymi i naukowymi za granic\u0105 (USA, Niemcy, Austria), a tak\u017ce w Polsce, gdzie we wsp\u00f3\u0142pracy z takimi koncernami mi\u0119dzynarodowymi jak Doosan i Altrad realizowa\u0142 projekty integruj\u0105ce systemy zarz\u0105dzania procesami z rozszerzon\u0105 rzeczywisto\u015bci\u0105.\n\ndr in\u017c. Anna W\u00f3jcicka\n jest doktorem informatyki, Adiunktem w Katedrze Automatyki i Robotyki AGH w grupie badawczej Machine Vision Group AGH. Uczestniczy\u0142a w licznych projektach naukowych i komercyjnych na poziomie krajowym i mi\u0119dzynarodowym - NCN i NCBiR m.in. SIMS, FNP/SKILLS, FastTrac/TechVenture. Absolwentka programu TOP 500 Innovator na Uniwersytecie Stanforda w USA. Pasjonuje si\u0119 wizj\u0105 komputerow\u0105 oraz wykorzystaniem metod sztucznej inteligencji do rozwi\u0105zywania r\u00f3\u017cnorodnych problem\u00f3w zar\u00f3wno w medycynie jak i in\u017cynierii materia\u0142owej. Jej badania skupiaj\u0105 si\u0119 na poszukiwaniu innowacyjnych sposob\u00f3w wykorzystania tych technologii w praktyce, zar\u00f3wno w nauce, jak i biznesie.\n\nmgr in\u017c. Andrzej Brodzicki\n prowadzi badania w obszarze wykorzystania metod uczenia maszynowego do analizy obraz\u00f3w medycznych, w szczeg\u00f3lno\u015bci zdj\u0119\u0107 nowotwor\u00f3w sk\u00f3ry, p\u0142uc i w\u0105troby, stopy cukrzycowej oraz zdj\u0119\u0107 z mikroskop\u00f3w fluorescencyjnych. Realizuje projekty wdro\u017ceniowe we wsp\u00f3\u0142pracy z Manchester Metropolitan University i Uniwersytetem Stanforda.\u00a0 Autor 15 publikacji naukowych. Z zami\u0142owania nauczyciel akademicki na kierunkach Automatyka i Robotyka, Informatyka oraz In\u017cynieria Biomedyczna.\n\nSk\u0142ad zespo\u0142u:\ndr hab. in\u017c. Joanna Jaworek-Korjakowska, prof. ucz.\ndr hab. Adrian Horzyk, prof. ucz.\nprof. dr hab. in\u017c. Tomasz Szumlak\n mgr in\u017c. Bart\u0142omiej Moniak \n(doktorant)\nmgr in\u017c. Damian P\u0142\u00f3ciennik \n(doktorant)\nmgr in\u017c. Micha\u0142 Piekarski \n(doktorant)\nmgr in\u017c. Wojciech Gomu\u0142ka \n(doktorant)\n\nZesp\u00f3\u0142 zajmuje si\u0119 tematyk\u0105 modelowania wzorc\u00f3w oraz antywzorc\u00f3w w celu wyszukiwania zdarze\u0144 cz\u0119stych i powtarzaj\u0105cych si\u0119, ale r\u00f3wnie\u017c rzadkich i odmiennych, co ma szczeg\u00f3lne znaczenie dla fizyk\u00f3w oraz do automatycznej obserwacji, oceny, klasteryzacji i klasyfikacji gigantycznych porcji danych gromadzonych w eksperymentach CERNowskich. Zesp\u00f3\u0142 zajmuje si\u0119 badaniem jako\u015bci pozyskiwanych danych, jak r\u00f3wnie\u017c wykrywaniem ciekawych zdarze\u0144, jakie mog\u0105 si\u0119 pojawi\u0107. W badaniach wykorzystywane s\u0105 znane oraz budowane przez zesp\u00f3\u0142 metody bazuj\u0105ce na sztucznej inteligencji, sieciach neuronowych, eksploracji danych i modelowaniu wiedzy.\n\n Szczeg\u00f3\u0142y zespo\u0142u \n\ndr hab. in\u017c. Joanna Jaworek-Korjakowska, prof. ucz.\n, Dyrektor Centrum Doskona\u0142o\u015bci Sztucznej Inteligencji i Z-ca Kierownika Katedry Automatyki i Robotyki Akademii G\u00f3rniczo-Hutniczej w Krakowie. W 2019 r. uzyska\u0142a habilitacj\u0119 w zakresie nauk technicznych z obszaru wykorzystania metod sztucznej inteligencji do wczesnego rozpoznawania czerniaka. Prof. Jaworek jest koordynatorem projektu ARTIQ- Centrum AI finansowanego przez NCN oraz NCBR. Jest ekspertem Confederation of Laboratories for Artificial Intelligence Research in Europe (CLAIRE), a tak\u017ce absolwentk\u0105 programu TOP 500 Innovators na Uniwersytecie Stanforda w USA. Koordynowa\u0142a krajowe (NCN, NCBiR) i mi\u0119dzynarodowe projekty badawcze w programach EPSRC, FAST Healthcare Network Plus, DAAD, National Institutes of Health oraz NAWA Spinaker, NAWA Bekker. Prof. Jaworek otrzyma\u0142a stypendium NAWA Bekker Fellowship w celu realizacji bada\u0144 naukowych na Uniwersytecie Stanforda, CA, USA. Jej g\u0142\u00f3wne zainteresowania badawcze koncentruj\u0105 si\u0119 na sztucznej inteligencji, w szczeg\u00f3lno\u015bci obszary g\u0142\u0119bokiego uczenia, wykrywanie anomalii, klasteryzacja oraz interpretowalno\u015b\u0107 i wyja\u015bnialno\u015b\u0107 rozwi\u0105za\u0144. J. Jaworek zosta\u0142a nagrodzona Honorable Mention Award podczas konferencji CVPR'19 (ISIC workshop), Stypendium MNiSW dla wybitnych m\u0142odych naukowc\u00f3w 2017-2020 oraz Indywidualn\u0105 Nagrod\u0105 Rektora AGH dla najlepiej publikuj\u0105cych naukowc\u00f3w 2017-2023.\n\nprof. Adrian Horzyk\n jest absolwentem informatyki na Uniwersytecie Jagiello\u0144skim w Krakowie, a stopie\u0144 doktora oraz habilitacj\u0119 w zakresie informatyki uzyska\u0142 na Akademii G\u00f3rniczo-Hutniczej w Krakowie, gdzie obecnie jest profesorem uczelni. Jest autorem lub wsp\u00f3\u0142autorem ponad 200 publikacji, z kt\u00f3rych cz\u0119\u015b\u0107 ukaza\u0142a si\u0119 presti\u017cowych czasopismach, np. w IEEE, (h-index 17 (Scopus)). Jest tak\u017ce starszym cz\u0142onkiem IEEE nr 93112804 oraz cz\u0142onkiem Asia Pacific Neural Network Society (APPNS) nr 231895. Jest wsp\u00f3\u0142za\u0142o\u017cycielem i cz\u0142onkiem Polskiego Towarzystwa Sztucznej Inteligencji od 2009 r. oraz Cz\u0142onkiem Zarz\u0105du Polskiego Towarzystwa Sieci Neuronowych PTSN od 2011 r. Jest zast\u0119pc\u0105 kierownika zespo\u0142u Akademii G\u00f3rniczo-Hutniczej w eksperymentach i projektach CERN Alice od 2017 r.\nprof. dr hab. in\u017c. Tomasz Szumlak\n - Kierownik Katedry Fizyki Oddzia\u0142ywania i Detekcji Cz\u0105stek Akademii G\u00f3rniczo-Hutniczej w Krakowie. Po obronie pracy doktorskiej pracowa\u0142 w latach 2005 \u2013 2010 na Uniwersytecie w Glasgow jako Research Fellow w grupie eksperymentu LHCb (Large Hadron Collider beauty). W 2010 uzyska\u0142 pozycj\u0119 Long Term Attached Fellow w CERN. Habilitacj\u0119 z zakresu fizyki wysokich energii uzyska\u0142 w 2013 roku na AGH, kt\u00f3ra zosta\u0142a wyr\u00f3\u017cniona nagrod\u0105 Ministra. Tytu\u0142 profesora otrzyma\u0142 w 2022 roku. Od 2014 roku koordynuje granty krajowe (NCN oraz MEiN) dotycz\u0105ce obs\u0142ugi oraz modernizacji eksperymentu LHCb oraz projekt europejski (FNP \u2013 POIR) zwi\u0105zany z rozwojem nowej generacji fantomu do terapii fotonowej. Prof. Szumlak prowadzi\u0142 pionierskie prace dotycz\u0105ce zastosowa\u0144 technik inteligencji obliczeniowej do problem\u00f3w z zakresu fizyki wysokich energii, zar\u00f3wno zwi\u0105zanych z zaawansowan\u0105 analiz\u0105 danych jak r\u00f3wnie\u017c monitorowaniem stanu \u015bladowych detektor\u00f3w krzemowych.\n\nmgr in\u017c. Bart\u0142omiej Moniak\n jest absolwentem kierunku Informatyka i Systemy Inteligentne ze specjalizacj\u0105 Artificial Intelligence and Data Analysis na Akademii G\u00f3rniczo-Hutniczej w Krakowie, gdzie obecnie realizuje doktorat. Jego obecne badania obejmuj\u0105 problemy wizyjne - w szczeg\u00f3lno\u015bci wykrywanie anomalii w zbiorach danych. W ramach swoich zainteresowa\u0144 promuje nowoczesne rozwi\u0105zania dot. bran\u017cy sztucznej inteligencji prowadz\u0105c warsztaty i edukuj\u0105c naukowc\u00f3w z r\u00f3\u017cnych dziedzin, min. cyberbezpiecze\u0144stwa czy medycyny. Ci\u0105gle d\u0105\u017cy do poszerzenia wiedzy odn. bie\u017c\u0105cych problem\u00f3w SI takich jak aspekt etyki, cz\u0142owiecze\u0144stwa, czy edukacji bior\u0105c udzia\u0142 w mi\u0119dzynarodowych programach i konferencjach.\n\nmgr in\u017c. Damian P\u0142\u00f3ciennik\n otrzyma\u0142 tytu\u0142 magistra informatyki stosowanej na Akademii G\u00f3rniczo-Hutniczej w Krakowie, gdzie obecnie jest doktorantem. Jego obecne badania obejmuj\u0105 rozw\u00f3j metod sztucznej i inteligencji obliczeniowej, szczeg\u00f3lnie w obszarach cz\u0119stego wyszukiwania wzorc\u00f3w i wykrywania anomalii. Od 2023 r. jest tak\u017ce cz\u0142onkiem stowarzyszonym ds. personelu w CERN w zwi\u0105zku z trwaj\u0105cymi badaniami w ramach doktoratu. Posiada r\u00f3wnie\u017c bogate do\u015bwiadczenie komercyjne jako programista C++, pracuj\u0105c nad uznanymi na ca\u0142ym \u015bwiecie programami z bran\u017cy in\u017cynieryjnej i medycznej.\n\nmgr in\u017c. Micha\u0142 Piekarski\n jest absolwentem kierunku Automatyka i Robotyka ze specjalizacj\u0105 Inteligentne Systemy Sterowania na Akademii G\u00f3rniczo-Hutniczej w Krakowie, gdzie obecnie realizuje doktorat. Od 2017 roku pracuje na stanowisku In\u017cyniera System\u00f3w Sterowania w Narodowym Centrum Promieniowania Synchrotronowego SOLARIS (Uniwersytet Jagiello\u0144ski). Do g\u0142\u00f3wnych zada\u0144 nale\u017cy rozw\u00f3j i utrzymanie system\u00f3w kontroli synchrotronu oraz wdra\u017canie w nich rozwi\u0105za\u0144 AI. Aktywnie uczestniczy w bran\u017cowych konferencjach i workshopach prezentuj\u0105c dokonania swoje oraz zespo\u0142u. Badania i zainteresowania naukowe skupiaj\u0105 si\u0119 na wykrywaniu anomalii w du\u017cych infrastrukturach badawczych.\n\nmgr in\u017c. Wojciech Gomu\u0142ka\n - uko\u0144czy\u0142 studia magisterskie na Wydziale Fizyki i Informatyki Stosowanej Akademii G\u00f3rniczo-Hutniczej w Krakowie (informatyka stosowana, 2023). Obecnie jest doktorantem Szko\u0142y Doktorskiej dzia\u0142aj\u0105cej na AGH. Posiada r\u00f3wnie\u017c kilkuletnie do\u015bwiadczenie w sektorze prywatnym, jako in\u017cynier oprogramowania w firmie zwi\u0105zanej z przemys\u0142em samochodowym. W ramach doktoratu zajmuje si\u0119 zastosowaniem inteligencji obliczeniowej w rekonstrukcji \u015blad\u00f3w cz\u0105stek w fizyce wysokich energii. Skupia si\u0119 g\u0142\u00f3wnie na grafowych sieciach neuronowych, z kt\u00f3rych zastosowaniem w tym multidyscypilnarnym problemie, wi\u0105\u017ce si\u0119 w ostatnich latach du\u017ce nadzieje.\n\nSk\u0142ad zespo\u0142u:\ndr hab. in\u017c. Pawe\u0142 Skruch, prof. ucz.\n dr in\u017c. Marek D\u0142ugosz\n dr in\u017c. Marcin Szelest\n dr in\u017c. Dariusz Marchewka\ndr in\u017c. Mateusz Komorkiewicz\ndr in\u017c. Tomasz Kryjak\n mgr in\u017c. Kamil Jeziorek (doktorant)\n mgr in\u017c. Piotr Wzorek (doktorant)\n mgr in\u017c. Marcin Kowalczyk (doktorant)\n\nZesp\u00f3\u0142 badawczy specjalizuje si\u0119 w opracowaniu system\u00f3w steruj\u0105cych, kt\u00f3re zwi\u0119kszaj\u0105 autonomiczno\u015b\u0107 pojazd\u00f3w, poprawiaj\u0105 komfort u\u017cytkowania oraz bezpiecze\u0144stwo jazdy. Badania zespo\u0142u koncentruj\u0105 si\u0119 na rozwoju system\u00f3w percepcji, kt\u00f3re monitoruj\u0105 zar\u00f3wno wn\u0119trze, jak i otoczenie pojazdu, wykorzystuj\u0105c r\u00f3\u017cnorodne czujniki, takie jak kamery wizyjne, zdarzeniowe, radary i lidary. Kluczowym elementem jest fuzja danych z tych czujnik\u00f3w, co pozwala na uzyskanie dok\u0142adnego modelu otoczenia i wn\u0119trza pojazdu. Innowacyjne rozwi\u0105zania opracowywane przez zesp\u00f3\u0142 maj\u0105 potencjalny wp\u0142yw na przemys\u0142 motoryzacyjny, przyczyniaj\u0105c si\u0119 do rozwoju technologii pojazd\u00f3w przysz\u0142o\u015bci. Dzi\u0119ki zaawansowanym technikom sztucznej inteligencji i uczenia maszynowego, zesp\u00f3\u0142 d\u0105\u017cy do opracowania system\u00f3w, kt\u00f3re b\u0119d\u0105 mog\u0142y by\u0107 szeroko stosowane w przemy\u015ble motoryzacyjnym, czyni\u0105c autonomiczne pojazdy bardziej bezpiecznymi i niezawodnymi w r\u00f3\u017cnych warunkach drogowych. Celem zespo\u0142u jest nie tylko zwi\u0119kszenie autonomiczno\u015bci pojazd\u00f3w, ale tak\u017ce podniesienie komfortu i bezpiecze\u0144stwa u\u017cytkownik\u00f3w, co ma kluczowe znaczenie dla przysz\u0142o\u015bci transportu.\n\n Szczeg\u00f3\u0142y zespo\u0142u \n\ndr hab. in\u017c. Pawe\u0142 Skruch\n, prof. ucz.\n jest specjalist\u0105 w dziedzinie automatyki i robotyki, z bogatym do\u015bwiadczeniem akademickim i przemys\u0142owym. Jest absolwentem Wydzia\u0142u Elektrotechniki, Automatyki, Informatyki i Elektroniki Akademii G\u00f3rniczo-Hutniczej im. St. Staszica w Krakowie, gdzie w 2001 roku uko\u0144czy\u0142 studia magisterskie z wyr\u00f3\u017cnieniem. W 2006 roku uzyska\u0142 stopie\u0144 doktora nauk technicznych w dyscyplinie automatyka i robotyka, r\u00f3wnie\u017c z wyr\u00f3\u017cnieniem, a w 2016 roku stopie\u0144 doktora habilitowanego w tej samej dyscyplinie naukowej. Obecnie dr hab. in\u017c. Pawe\u0142 Skruch jest zatrudniony w Katedrze Automatyki i Robotyki AGH na stanowisku profesora uczelni, gdzie kieruje Zespo\u0142em System\u00f3w Dynamicznych i Teorii Sterowania. Posiada ponad 20-letnie do\u015bwiadczenie w projektowaniu i wdra\u017caniu system\u00f3w automatyki. Jego dzia\u0142alno\u015b\u0107 naukowa i badawcza koncentruje si\u0119 na opracowywaniu zaawansowanych system\u00f3w sterowania, kt\u00f3re maj\u0105 zastosowanie zar\u00f3wno w przemy\u015ble, jak i w rozwoju technologii pojazd\u00f3w autonomicznych. Dr hab. in\u017c. Skruch jest aktywnym cz\u0142onkiem wielu krajowych i mi\u0119dzynarodowych towarzystw naukowych i organizacji, w tym IEEE, INCOSE, PAU oraz PTM. Jest g\u0142\u00f3wnym wykonawc\u0105 i wsp\u00f3\u0142wykonawc\u0105 licznych projekt\u00f3w ministerialnych i mi\u0119dzynarodowych.\n\ndr in\u017c. Marek D\u0142ugosz\n jest absolwentem i pracownikiem Wydzia\u0142u EAIiIB Akademii G\u00f3rniczo-Hutniczej w Krakowie, gdzie uzyska\u0142 stopie\u0144 doktora nauk technicznych w dyscyplinie automatyka i robotyka. Dr in\u017c. Marek D\u0142ugosz jest autorem lub wsp\u00f3\u0142autorem ponad 80 publikacji w tym artyku\u0142\u00f3w, rozdzia\u0142\u00f3w w ksi\u0105\u017ckach i monografii. Prace te by\u0142y wielokrotnie cytowanie w literaturze \u015bwiatowej (indeks Hirsha: WoS \u2013 4, Scopus \u2013 6, Google Scholar \u2013 8). Senior Member IEEE oraz przewodnicz\u0105cy Zarz\u0105d Polskiego Oddzia\u0142u IEEE VTS. Laureat programu Top 500 Innovators w ramach kt\u00f3rego uko\u0144czy\u0142 kurs \u201eDesign Thinking\u201d na Stanford University w Palo Alto oraz odby\u0142 sta\u017c naukowy w laboratoriach NASA zlokalizowanych w Mountain View. Opiekun naukowy Ko\u0142a Naukowego Integra za co wielokrotnie by\u0142 nagradzany przez JM Rektora AGH. W 2023 otrzyma\u0142 nagrod\u0119 Ministra Edukacji i Nauki za przewodniczenie KN Integra oraz za szczeg\u00f3lne osi\u0105gni\u0119cia naukowe. Zainteresowania naukowe w koncentruj\u0105 si\u0119 na z\u0142o\u017conych algorytmach sterowania w szczeg\u00f3lno\u015bci w odniesieniu do nap\u0119d\u00f3w elektrycznych, regulacji temperatury w pomieszczeniach oraz ostatnimi latami w obszarze konstrukcji i sterowania pojazdami i robotami autonomicznymi. Wesp\u00f3\u0142 z zespo\u0142em student\u00f3w zaprojektowa\u0142 i zrealizowa\u0142 trzy konstrukcje robot\u00f3w autonomicznych: ADR, AQUILO oraz UV-BOT. Jest kierownikiem Laboratorium sztucznej inteligencji i pojazd\u00f3w autonomicznych Aptiv-AGH w kt\u00f3rym prowadzone s\u0105 prace i badania nad prototypow\u0105 konstrukcj\u0105 demonstracyjnego autonomicznego i elektrycznego samochodu o nazwie A-EVE (Autonomous Electrical VEhicle). Po pracy jego hobby to: szybownictwo, p\u0142ywanie, narty oraz na\u0142ogowe czytanie ksi\u0105\u017cek.\n\ndr in\u017c. Dariusz Marchewka\n uzyska\u0142 stopie\u0144 doktora nauk technicznych w dyscyplinie automatyka i robotyka na Wydziale Elektrotechniki, Automatyki, Informatyki i Elektroniki Akademii G\u00f3rniczo-Hutniczej w Krakowie w roku 2006. W latach 1996-2015 pracowa\u0142 najpierw na stanowisku asystenta, a nast\u0119pnie (od 2007) na stanowisku adiunkta w Akademii G\u00f3rniczo-Hutniczej im. St. Staszica w Krakowie. W latach 2014-2020 pe\u0142ni\u0142 funkcj\u0119 Dyrektora ds. Technicznych w firmie ONT w Krakowie \u2013 polskim dystrybutorze oprogramowania MathWorks. Obecnie pracuje na stanowisku adiunkta w Centrum Doskona\u0142o\u015bci Sztucznej Inteligencji. Jego zainteresowania badawcze obejmuj\u0105 systemy autonomiczne, modelowanie i symulacj\u0119, systemy sterowania i percepcji oraz zastosowanie technik AI/ML w przemy\u015ble motoryzacyjnym. Od 2021 roku jest cz\u0142onkiem IEEE oraz Polskiej Sekcji Towarzystwa Technologii Pojazdowych IEEE (IEEE VTS).\n\nMateusz Komorkiewicz\n uzyska\u0142 tytu\u0142 magistra (Automatyka i Robotyka) w 2010 roku, a w 2014 doktora (temat pracy Akceleracja algorytm\u00f3w detekcji, analizy i klasyfikacji obiekt\u00f3w na podstawie strumienia wideo w uk\u0142adach reprogramowalnych) na Akademii G\u00f3rniczo-Hutniczej w Krakowie.\n Jego zainteresowania badawcze obejmuj\u0105 zagadnienia optymalizacji rozwi\u0105za\u0144 AI na platformy typu embedded (w tym SoC) oraz niestandardowe wykorzystanie technik uczenia maszynowego w bran\u017cy samochodowej.\n Jest cz\u0142onkiem stowarzyszenia IEEE (Senior Member) oraz sekretarzem Polskiej Sekcji Towarzystwa Technologii Pojazdowych IEEE (IEEE VTS).\n\nSk\u0142ad zespo\u0142u:\ndr hab. in\u017c. Ireneusz Dominik, prof. ucz.\n dr in\u017c. Krzysztof Lalik\n mgr in\u017c. Maciej Aleksandrowicz (doktorant)\n\nZesp\u00f3\u0142 zajmuje si\u0119 tematyk\u0105 integracji sterowania robotami przemys\u0142owymi z systemami wizyjnymi z zastosowaniem element\u00f3w sztucznej inteligencji. W aktualnie stosowanych rozwi\u0105zaniach przemys\u0142owych, zw\u0142aszcza w obszarze produkcji masowej, istniej\u0105 ograniczenia zwi\u0105zane m.in. z przepustowo\u015bci\u0105 i wiarygodno\u015bci\u0105 system\u00f3w kontroli jako\u015bci produk\u00f3w i p\u00f3\u0142produkt\u00f3w. Powoduje to konieczno\u015b\u0107 zastosowania nowych rozwi\u0105za\u0144.\n Dalsze innowacje dotycz\u0105 r\u00f3wnie\u017c technologii Bin-Picking (podnoszenie element\u00f3w z pude\u0142ka) oraz Pick&Place (robot manipuluje pobranym elementem i odk\u0142ada do zadanego miejsca) i polegaj\u0105\u00a0 na zastosowaniu sztucznej inteligencji w rozpoznawaniu obraz\u00f3w i sterowaniu robotem. W ramach dzia\u0142ania zespo\u0142u prowadzone s\u0105 badania nad zastosowaniem sieci neuronowych i uczeniem ze wzmocnieniem, w kt\u00f3rym model uczy si\u0119 podejmowa\u0107 decyzje poprzez interakcje z otoczeniem.\n\n Szczeg\u00f3\u0142y zespo\u0142u \n\ndr hab. in\u017c. Ireneusz Dominik, prof. ucz. \njest ekspertem w zagadnieniach Przemys\u0142u 4.0. Jest absolwentem\u00a0 i pracownikiem Wydzia\u0142u In\u017cynierii Mechanicznej i Robotyki, w Katedrze Automatyzacji Proces\u00f3w AGH, gdzie w 2007 roku uzyska\u0142 z wyr\u00f3\u017cnieniem stopie\u0144 doktora nauk technicznych w dyscyplinie automatyka i robotyka, a w 2018 roku stopie\u0144 doktora habilitowanego w dyscyplinie naukowej in\u017cynieria mechaniczna. Aktualnie dr hab. in\u017c. Ireneusz Dominik, prof. AGH\u00a0 jest tak\u017ce pracownikiem Centrum Doskona\u0142o\u015bci Sztucznej Inteligencji, gdzie pe\u0142ni funkcj\u0119 kierownika grupy badawczej. Dodatkowo jest kierownikiem zespo\u0142u badawczego \u201ePrzemys\u0142owe Systemy Sterowania\u201d w grupie badawczej Industry 4.0. \u015aci\u015ble wsp\u00f3\u0142pracuje z przemys\u0142em wykonuj\u0105c szereg prac badawczych i\u00a0rozwojowych, r\u00f3wnie\u017c w roli audytora do spraw cyfryzacji i robotyzacji.\n\ndr in\u017c. Krzysztof Lalik\n jest specjalist\u0105 w dziedzinie automatyzacji proces\u00f3w przemys\u0142owych i Przemys\u0142u 4.0. Jest absolwentem oraz pracownikiem Wydzia\u0142u In\u017cynierii Mechanicznej i Robotyki na Akademii G\u00f3rniczo-Hutniczej w Krakowie. Od grudnia 2014 roku dr in\u017c. Lalik pracuje jako adiunkt naukowo-dydaktyczny w Katedrze Automatyzacji Proces\u00f3w na AGH.\n W swojej pracy naukowej\u00a0 koncentruje si\u0119 na g\u0142\u0119bokich sieciach neuronowych w sterowaniu, kobotach, stabilno\u015bci uk\u0142ad\u00f3w z regulatorami neuronowymi oraz systemach skanowania powierzchni podwodnej. Od 2024 roku zatrudniony jest tak\u017ce jako starszy specjalista w projekcie ARTIQ w Centrum Doskona\u0142o\u015bci Sztucznej Inteligencji, gdzie zajmuje si\u0119 integracj\u0105 wnioskowania, uczenia si\u0119, optymalizacji i interpretacji.\n W ramach dzia\u0142alno\u015bci organizacyjnej, dr in\u017c. Lalik jest cz\u0142onkiem licznych komitet\u00f3w technicznych i rad, m.in. Rady Dyscypliny - In\u017cynieria Mechaniczna na AGH. Jest r\u00f3wnie\u017c aktywnym popularyzatorem nauki. Jego zaanga\u017cowanie w rozw\u00f3j technologii Przemys\u0142u 4.0 obejmuje tak\u017ce stworzenie pierwszego w Polsce Laboratorium Industry 4.0, we wsp\u00f3\u0142pracy z czo\u0142owymi firmami technologicznymi. Jest opiekunem Studenckiego Ko\u0142a Naukowego SENSOR, wspieraj\u0105c student\u00f3w w ich badaniach i aktywno\u015bci naukowej.\n\nmgr in\u017c. Maciej Aleksandrowicz\n - doktorant, pracownik Centrum Doskona\u0142o\u015bci Sztucznej Inteligencji AGH. Absolwent automatyki i robotyki WEAIiIB, programista-robotyk z ponad 5 letnim do\u015bwiadczeniem specjalizuj\u0105cy si\u0119 w ROS 2, sztucznej inteligencji i robotach przemys\u0142owych.\u00a0Prowadzi badania nad g\u0142\u0119bokim uczeniem ze wzmocnieniem ukierunkowanych na problemy monta\u017cowe przy pomocy ramion robotycznych. Uczestniczy\u0142 w licznych projektach B+R, m.in. w budowie pierwszego krakowskiego satelity KRAKsat. Po godzinach wsp\u00f3\u0142organizuje krakowskie meetupy robotyczne \"Cracow Robotics & AI Club\".\n\nSk\u0142ad zespo\u0142u:\nprof. dr hab. in\u017c. \nLeszek Rutkowski\nmgr in\u017c. Mateusz Wojtulewicz (doktorant)\n mgr in\u017c. Filip Noworolnik (doktorant)\n\nZesp\u00f3\u0142 wsp\u00f3\u0142pracuje z dr hab. in\u017c. Piotrem Dud\u0105 w zakresie metod doboru pr\u00f3bek ci\u0105g\u00f3w ucz\u0105cych w uczeniu sieci g\u0142\u0119bokich, a ca\u0142o\u015b\u0107 zagadnie\u0144\u00a0\u00a0 b\u0119d\u0105cych w kr\u0119gu zainteresowa\u0144 Zespo\u0142u obejmuje m.in.\u00a0 takie zagadnienia jak: data sampling, data augmentation, data generation, data\u00a0 cleaning, jak r\u00f3wnie\u017c metody b\u0119d\u0105ce w zakresie takich problem\u00f3w jak\u00a0 \u201erobust model training\u201d oraz \u201efair model training\u201d. Metoda \u201cdata centric\u201d w uczeniu maszynowym skupia si\u0119 na optymalizacji jako\u015bci danych, kt\u00f3re s\u0105 wykorzystywane do uczenia modeli AI. Zamiast koncentrowa\u0107\u00a0 si\u0119 wy\u0142\u0105cznie na\u00a0 algorytmach, metoda ta k\u0142adzie nacisk na popraw\u0119, czyszczenie i in\u017cynieri\u0119 danych wej\u015bciowych, aby zwi\u0119kszy\u0107 dok\u0142adno\u015b\u0107 i wydajno\u015b\u0107 modeli uczenia maszynowego. W podej\u015bciu \u201cdata centric\u201d, dane s\u0105 uwa\u017cane za kluczowy element wp\u0142ywaj\u0105cy na wyniki uczenia maszynowego. Dobrej jako\u015bci dane mog\u0105 znacz\u0105co poprawi\u0107 dzia\u0142anie modeli, nawet je\u015bli same algorytmy nie s\u0105 najlepiej dobrane. To podej\u015bcie jest szczeg\u00f3lnie istotne\u00a0 w przypadkach, gdy zbieranie wi\u0119kszej ilo\u015bci danych jest trudne lub kosztowne, a poprawa istniej\u0105cego zestawu danych mo\u017ce przynie\u015b\u0107 lepsze rezultaty, lub te\u017c\u00a0 w sytuacji gdy\u00a0 odpowiednio dobrane dane pozwalaj\u0105 na przyspieszenie procesu uczenia.\n\n Szczeg\u00f3\u0142y zespo\u0142u \n\nprof. dr hab. in\u017c. Leszek Rutkowski\n jest absolwentem Wydzia\u0142u Elektroniki Politechniki Wroc\u0142awskiej, gdzie r\u00f3wnie\u017c uzyska\u0142 stopie\u0144 doktora oraz doktora habilitowanego nauk technicznych. Tytu\u0142 naukowy Profesora uzyska\u0142 na wniosek Rady Naukowej Wydzia\u0142u Elektrotechniki, Automatyki i Elektroniki Akademii G\u00f3rniczo-Hutniczej w Krakowie.\u00a0 Prof. Leszek Rutkowski jest autorem lub wsp\u00f3\u0142autorem ponad\u00a0 300 publikacji, z kt\u00f3rych ponad 50 ukaza\u0142o si\u0119 w niezwykle presti\u017cowych czasopismach wydawanych przez IEEE. Prace te by\u0142y wielokrotnie cytowane w literaturze \u015bwiatowej (indeks Hirscha: Web of Science -\u00a0 45 ,\u00a0 Scopus\u00a0 -48,\u00a0 Google Scholar\u00a0 - 56).\u00a0 Posiada stopie\u0144 IEEE Fellow\u00a0 - jedno z najwy\u017cej cenionych na \u015bwiecie wyr\u00f3\u017cnie\u0144 naukowych. Wyr\u00f3\u017cnienie to uzyska\u0142, jak widnieje na odpowiednim dyplomie, \u201efor contributions to neurocomputing and flexible fuzzy systems\u201d. Jest laureatem wielu nagr\u00f3d mi\u0119dzynarodowych i krajowych za dzia\u0142alno\u015b\u0107 naukow\u0105 , w szczeg\u00f3lno\u015bci w listopadzie 2014 roku otrzyma\u0142 zaszczytny tytu\u0142 Doktora Honoris Causa Akademii G\u00f3rniczo-Hutniczej w Krakowie, a w roku 2022 zosta\u0142 cz\u0142onkiem presti\u017cowej Academia Europaea.\u00a0 Aktualnie pracuje na stanowisku profesora na Wydziale Informatyki AGH oraz w Instytucie Bada\u0144 Systemowych PAN, prowadz\u0105c badania w zakresie metod i technik uczenia maszynowego oraz ich zastosowa\u0144.\n\nmgr in\u017c. Mateusz Wojtulewicz\n jest absolwentem kierunku Informatyki ze specjalizacj\u0105 Data Science na Wydziale Informatyki Akademii G\u00f3rniczo-Hutniczej w Krakowie, gdzie obecnie realizuje doktorat. Prowadzi badania w dziedzinie sztucznej inteligencji zorientowanej na dane, a w szczeg\u00f3lno\u015bci nad wykorzystaniem technik adaptacyjnego doboru pr\u00f3bek w problemach z zaszumionymi etykietami. Jego badania w ramach doktoratu bazuj\u0105 na do\u015bwiadczeniu w metodach samplingowych zebranym w trakcie studi\u00f3w magisterskich. Na studiach in\u017cynierskich, wraz z zespo\u0142em student\u00f3w, uzyska\u0142 2. miejsce w mi\u0119dzynarodowym konkursie IEEE Signal Processing Cup.\n\nSk\u0142ad zespo\u0142u:\ndr hab. in\u017c. Wojciech Chmiel, prof. ucz.\n prof. dr hab. in\u017c. Aleksander Byrski\n prof. dr hab. in\u017c. Marek Kisiel-Dorohinicki\n dr hab. in\u017c. \nJoanna Kwiecie\u0144, prof. ucz.\n mgr in\u017c. Pawe\u0142 Kolendo (doktorant)\n mgr in\u017c. Mateusz Mastalerczyk (doktorant)\n\nG\u0142\u00f3wn\u0105 dziedzin\u0105 bada\u0144 grupy jest tworzenie modeli matematycznych i poszukiwanie ich rozwi\u0105za\u0144 w kontek\u015bcie zdefiniowanych kryteri\u00f3w optymalno\u015bci. Badane zagadnienia obejmuj\u0105 zar\u00f3wno z\u0142o\u017cone problemy produkcyjne, logistyczne i sterowania, jak i klasyczne problemy optymalizacyjne. Stosowane metody poszukiwania rozwi\u0105za\u0144 optymalnych lub quasi-optymalnych, uwzgl\u0119dniaj\u0105 specyficzne w\u0142asno\u015bci zagadnie\u0144 oraz r\u00f3\u017cnego typu kryteria jako\u015bci. Realizowane algorytmy obejmuj\u0105 metody dok\u0142adne (metody podzia\u0142u i ogranicze\u0144, programowania dynamicznego, etc.), a tak\u017ce algorytmy przybli\u017cone bazuj\u0105ce na paradygmacie inteligencji obliczeniowej - algorytmy ewolucyjne, rojowe, mr\u00f3wkowe, pszczele oraz r\u00f3\u017cnego typu dziedzinowo zorientowane heurystyki. Grupa prowadzi badania nad r\u00f3\u017cnego typu metodami adaptacyjnymi, uczenia maszynowego, pozwalaj\u0105cymi na automatyzacj\u0119 procesu poszukiwania rozwi\u0105zania np. poprzez dostrojenie parametr\u00f3w algorytmu, a tak\u017ce nad teoretycznymi w\u0142asno\u015bciami rozwi\u0105zywanych zagadnie\u0144.\n\nWa\u017cn\u0105 cz\u0119\u015bci\u0105 bada\u0144 prowadzonych w laboratorium s\u0105 prace nad algorytmami przybli\u017conymi umo\u017cliwiaj\u0105cymi efektywne rozwi\u0105zywanie najtrudniejszych problem\u00f3w dyskretnych \u2013 nale\u017c\u0105cych do klasy zagadnie\u0144 NP-trudnych. Przyk\u0142adem takich problem\u00f3w s\u0105 kwadratowe zagadnienie przydzia\u0142u (QAP), zagadnienie pakowania tr\u00f3jwymiarowego, marszrutyzacji, organizacji pracy i inne problemy rzeczywiste z du\u017c\u0105 liczb\u0105 ogranicze\u0144.\n\n Szczeg\u00f3\u0142y zespo\u0142u \n\ndr hab. in\u017c. Wojciech Chmiel, prof. Uczelni\n jest absolwentem Wydzia\u0142u EAIiE (obecnie EAIiIB) Akademii G\u00f3rniczo-Hutniczej w Krakowie, w kt\u00f3rym obecnie jest zatrudniony na stanowisku profesora uczelni w Katedrze Automatyki i Robotyki. Stopnie\u0144 magistra in\u017cyniera uzyska\u0142 w dyscyplinie Elektronika (specjalno\u015bci Automatyka), a doktorat w dyscyplinie Automatyka i Robotyka i habilitacj\u0119 na Akademii G\u00f3rniczo-Hutniczej w Krakowie w dyscyplinie Automatyka, Elektronika i Elektrotechnika. Obecnie kieruje Laboratorium Bada\u0144 Operacyjnych i Systemowych, b\u0119d\u0105cym cz\u0119\u015bci\u0105 Katedry Automatyki i Robotyki. Jego dzia\u0142alno\u015b\u0107 naukowa zwi\u0105zana jest z takimi dziedzinami jak badania operacyjne \u2013 w szczeg\u00f3lno\u015bci modelownie i optymalizacja zagadnie\u0144 NP-trudnych, a tak\u017ce z zastosowaniem algorytm\u00f3w sztucznej inteligencji w medycynie. Jego badania dotycz\u0105 tak\u017ce modelowania rzeczywistych zagadnie\u0144 przemys\u0142owych, optymalizacji produkcji, system\u00f3w zarz\u0105dzania procesami, optymalizacji proces\u00f3w logistycznych oraz optymalizacji ruchu drogowego. Jest autorem publikacji z dziedziny uczenia maszynowego, a tak\u017ce zastosowania sieci FCM (Fuzzy Cognitive Maps) do analizy ryzyka w systemach nadzoru i predykcji ruchu drogowego. Jest autorem twierdze\u0144 dotycz\u0105cych w\u0142asno\u015bci kwadratowego problemu przydzia\u0142u (Quadratic Assignment Problem), a tak\u017ce twierdze\u0144 wspieraj\u0105cych podejmowanie decyzji w systemach, gdzie niepewno\u015b\u0107 jest opisana arytmetyk\u0105 przedzia\u0142ow\u0105. Dr hab. in\u017c. Wojciech Chmiel posiada kilkudziesi\u0119cioletnie do\u015bwiadczenie w kierowaniu projektami komercyjnymi i naukowymi za granic\u0105 (USA, Niemcy, Austria), a tak\u017ce w Polsce, gdzie we wsp\u00f3\u0142pracy z takimi koncernami mi\u0119dzynarodowymi jak Doosan i Altrad realizowa\u0142 projekty integruj\u0105ce systemy zarz\u0105dzania procesami z rozszerzon\u0105 rzeczywisto\u015bci\u0105.\n\nprof. dr hab. in\u017c. Aleksander Byrski\n pracuje w obszarze oblicze\u0144 metaheurystycznych ze szczeg\u00f3lnym uwzgl\u0119dnieniem system\u00f3w agentowych. Interesuj\u0105 go r\u00f3wnie\u017c symulacje i obliczenia wykorzystuj\u0105ce infrastruktur\u0119 HPC. W pracy zawodowej szczeg\u00f3lnie koncentruje si\u0119 na wsp\u00f3\u0142pracy ze studentami w ramach realizacji projekt\u00f3w, prac dyplomowych magisterskich oraz doktorskich, kt\u00f3rej owocami s\u0105 liczne publikacje naukowe. Od wielu lat anga\u017cuje si\u0119 on r\u00f3wnie\u017c w prace organizacyjne (wewn\u0105trz i poza uczelni\u0105), pe\u0142ni\u0105c m.in. rol\u0119 przewodnicz\u0105cego Komisji ds. Etyki Bada\u0144 z Udzia\u0142em Cz\u0142owieka AGH. Jest r\u00f3wnie\u017c jednym z najd\u0142u\u017cej pracuj\u0105cych sekretarzy czasopisma Computer Science oraz cz\u0142onkiem prezydium Komitetu Informatyki PAN.\n\ndr hab. in\u017c. Joanna Kwiecie\u0144, prof. Uczelni\n jest absolwentk\u0105 Wydzia\u0142u EAIiE (obecnie EAIiIB) Akademii G\u00f3rniczo-Hutniczej w Krakowie, gdzie pracuje na stanowisku profesora uczelni w Katedrze Automatyki i Robotyki. W 2004 roku uzyska\u0142a stopie\u0144 doktora nauk technicznych w dyscyplinie automatyka i robotyka, a w 2019 roku - habilitacj\u0119 w dziedzinie nauk in\u017cynieryjno-technicznych z zakresu adaptacji metod inteligencji rojowej do rozwi\u0105zania problem\u00f3w dyskretnych. Jest specjalistk\u0105 z zakresu metod sztucznej inteligencji, w tym inteligencji rojowej, bada\u0144 operacyjnych, bada\u0144 systemowych, modelowania NP-trudnych zagadnie\u0144 dyskretnych. Uczestniczy\u0142a w realizacji kilku projekt\u00f3w badawczych. Jest autork\u0105 lub wsp\u00f3\u0142autork\u0105 kilkudziesi\u0119ciu prac naukowych o zasi\u0119gu krajowym oraz mi\u0119dzynarodowym.\n\nmgr in\u017c. Pawe\u0142 Kolendo\n jest doktorantem na Akademii G\u00f3rniczo-Hutniczej im. Stanis\u0142awa Staszica w Krakowie. Realizowana praca doktorska koncentruje si\u0119 na przyspieszaniu metaheurystyk z zastosowaniem kart GPU, co pozwala na znaczne skr\u00f3cenie czasu oblicze\u0144 i zwi\u0119kszenie efektywno\u015bci algorytm\u00f3w. Podczas studi\u00f3w magisterskich zajmowa\u0142 si\u0119 detekcj\u0105 anomalii w synchrotronie, wykorzystuj\u0105c zaawansowane techniki przetwarzania danych, takie jak sieci transformerowe. Pozwoli\u0142o to zdoby\u0107 g\u0142\u0119bok\u0105 wiedz\u0119 na temat analizy danych i zastosowa\u0144 sztucznej inteligencji w naukach technicznych. Jego zainteresowania naukowe obejmuj\u0105:\n\nOptymalizacj\u0119 algorytm\u00f3w i ich implementacj\u0119 na architekturach GPU\n\nSztuczn\u0105 inteligencj\u0119 i uczenie maszynowe\n\nPrzetwarzanie sygna\u0142\u00f3w i analiz\u0119 danych\n\nCelem jego bada\u0144 jest opracowanie bardziej efektywnych metod obliczeniowych, kt\u00f3re mog\u0105 by\u0107 zastosowane w r\u00f3\u017cnych dziedzinach przemys\u0142u i nauki.\n\nmgr in\u017c. Mateusz Mastalerczyk\n pracuje nad badaniami zorientowanymi na obliczeniach metaheurystycznych do rozwi\u0105zywania problem\u00f3w obliczeniowych w systemach cyber-fizycznych. Jego zainteresowaniem jest zastosowanie technik optymalizacyjnych i sztucznej inteligencji do rozwi\u0105zywania praktycznych problem\u00f3w. W pracy zawodowej bra\u0142 udzia\u0142 w integracji modeli Machine Learningowych do analizy inwestycji kryptowalut oraz bierze udzia\u0142 w rozwoju \u015brodowisk runtime dla modeli Generative AI i LLM.\n\nSk\u0142ad zespo\u0142u:\ndr hab. in\u017c. Piotr Gawron\n dr in\u017c. Tomasz Rybotycki\n dr in\u017c. Piotr Kalaczy\u0144ski\nmgr in\u017c. Sebastian Dziura (doktorant)\n\nParadygmat oblicze\u0144 kwantowych jest fundamentalnie odmienny od oblicze\u0144 klasycznych. Proces oblicze\u0144 kwantowych polega na manipulowaniu funkcj\u0105 falow\u0105 b\u0119d\u0105cej stanem komputera kwantowego. Cho\u0107 wsp\u00f3\u0142cze\u015bnie komputery kwantowe s\u0105 ju\u017c zainstalowane w du\u017cej liczbie centr\u00f3w obliczeniowych, nie jest mo\u017cliwe zastosowanie komputer\u00f3w kwantowych do rozwi\u0105zywania problem\u00f3w praktycznych. Wynika to z trudno\u015bci odseparowania stanu komputera kwantowego od otaczaj\u0105cego go Wszech\u015bwiata. Jednak\u017ce ci\u0105g\u0142y post\u0119p w rozwoju komputer\u00f3w kwantowych pozwala mie\u0107 nadziej\u0119 na to, \u017ce powstan\u0105 maszyny, kt\u00f3re b\u0119dzie mo\u017cna wykorzysta\u0107 do zastosowa\u0144 praktycznych. Obliczenia kwantowe mog\u0105 by\u0107 zastosowane w sztucznej inteligencji np. jako narz\u0119dzie do rozwi\u0105zywania zada\u0144 uczenia maszynowego oraz optymalizacji kombinatorycznej. R\u00f3wnolegle z post\u0119pem w zakresie sprz\u0119tu istnieje potrzeba szukania mo\u017cliwo\u015bci zastosowa\u0144 metod oblicze\u0144 kwantowych do praktycznych problem\u00f3w wymagaj\u0105cych rozwi\u0105zania z wykorzystaniem sztucznej inteligencji.\n\n Szczeg\u00f3\u0142y zespo\u0142u \n\nPiotr Gawron\n uzyska\u0142 tytu\u0142 magistra informatyki na Politechnice \u015al\u0105skiej w Gliwicach, stopie\u0144 doktora nauk technicznych w Instytucie Informatyki Teoretycznej i Stosowanej Polskiej Akademii Nauk w Gliwicach, a stopie\u0144 doktora habilitowanego na Wydziale Automatyki, Elektroniki i Informatyki Politechniki \u015al\u0105skiej odpowiednio w 2003, 2008 i 2014 roku.\n\nDr hab. in\u017c. Piotr Gawron\n jest informatykiem specjalizuj\u0105cym si\u0119 w zakresie oblicze\u0144 kwantowych oraz metod sztucznej inteligencji. Kierowa\u0142 pi\u0119cioma projektami naukowymi z tego zakresu. Bra\u0142 udzia\u0142 w kilkunastu projektach badawczych tak i z zakresu bada\u0144 podstawowych, jak i o charakterze przemys\u0142owym. Zawodowo zwi\u0105zany z instytutami Polskiej Akademii Nauk oraz AGH.\n\nPrzez osiemna\u015bcie lat by\u0142 cz\u0142onkiem Zespo\u0142u Kwantowych System\u00f3w Informatyki w Instytucie Informatyki Teoretycznej i Stosowanej PAN w Gliwicach. Od czwartego roku studi\u00f3w zajmuje si\u0119 badaniami z zakresu informatyki kwantowej. Wcze\u015bniej zajmowa\u0142 si\u0119 badaniami nad grami kwantowymi, spacerami kwantowymi, symulacj\u0105 komputer\u00f3w kwantowych obarczonych szumem, kwantowymi j\u0119zykami programowania, sterowaniem kwantowym, cieniami numerycznymi i sieciami tensorowymi. By\u0142 liderem grupy badawczej Oblicze\u0144 Naukowych oraz Technik Informacyjnych w zak\u0142adzie AstroCeNT Centrum Astronomicznego im. Miko\u0142aja Kopernika, gdzie kierowa\u0142 badaniami nad zastosowaniem metod uczenia maszynowego do analizy sygna\u0142\u00f3w pochodz\u0105cych z detektor\u00f3w fal grawitacyjnych oraz ciemnej materii.\n Obecnie studiuje zastosowanie kwantowego uczenia maszynowego do przetwarzania danych z obraz\u00f3w pochodz\u0105cych z obserwacji Ziemi, zastosowania kwantowych i klasycznych technik uczenia maszynowego do fal grawitacyjnych i wykrywania ciemnej materii. Jest profesorem wizytuj\u0105cym w Europejskiej Agencji Kosmicznej w laboratorium Phi-lab@ESRIN we W\u0142oszech.\n\nZajmuje si\u0119 popularyzacj\u0105 nauki na konwentach fantastyki. Jest wsp\u00f3\u0142autorem komiksu dotycz\u0105cego informatyki kwantowej pt. \u201eRewolucja stanu \u2014 Fantastyczne wprowadzenie do informatyki kwantowej\u201d.\n\nPiotr Gawron jest cz\u0142onkiem Komitetu Naukowego Instytutu Informatyki Teoretycznej i Stosowanej Polskiej Akademii Nauk\n\nCz\u0142onek Polskiego Towarzystwa Informatycznego \u2013 Oddzia\u0142 Mazowiecki.\n\nCz\u0142onek zespo\u0142u Einstein Telescope.\n\nRecenzent artyku\u0142\u00f3w naukowych w IEEE JSTARS, IEEE Geosci. Remote. Sens. Lett., OSIP, TEIS, RSOS, IJQI, JPHYSA.\n\nCz\u0142onek Komitetu Programowego Quantum Computing Thematic Track na International Conference on Computational Science.\n\nPrzedstawiciel CAMK PAN w konsorcjum Lumi-Q.\n\nDr in\u017c. Tomasz Rybotycki\n uzyska\u0142 stopie\u0144 doktora nauk in\u017cynieryjno-technicznych w dyscyplinie informatyka techniczna i telekomunikacja w 2023 r. w Instytucie Bada\u0144 Systemowych Polskiej Akademii Nauk w Warszawie. Jego promotorem by\u0142 prof. dr hab. in\u017c. Piotr Kulczycki.\n\nPodczas doktoratu dr Rybotycki pracowa\u0142 nad predykcyjn\u0105 estymacj\u0105 g\u0119sto\u015bci niestacjonarnych strumieni danych, gdzie zaprojektowa\u0142 algorytm oparty na estymatorze g\u0119sto\u015bci j\u0105dra do predykcyjnej estymacji g\u0119sto\u015bci danych. Tytu\u0142 jego pracy doktorskiej brzmia\u0142 \"Estymacja g\u0119sto\u015bci danych dla niestacjonarnych danych strumieniowych\". W trakcie studi\u00f3w doktoranckich uzyska\u0142 r\u00f3wnie\u017c tytu\u0142 licencjata fizyki, po pomy\u015blnej obronie pracy licencjackiej zatytu\u0142owanej \"Framework for performing experiments on IBM Quantum Computers\".\n\nOd 2017 r. dr Rybotycki pracuje w Instytucie Bada\u0144 Systemowych Polskiej Akademii Nauk, obecnie na stanowisku adiunkta.\n\nW 2020 r. dr Rybotycki uzyska\u0142 stypendium badawcze w AstroCeNT, gdzie bada\u0142 zastosowanie metaheurystyki do uczenia kwantowych sieci neuronowych. W tym samym roku rozpocz\u0105\u0142 prac\u0119 w Centrum Fizyki Teoretycznej PAN, pocz\u0105tkowo jako badacz / in\u017cynier oprogramowania, a nast\u0119pnie jako doktorant (fizyki teoretycznej) w projekcie. Opu\u015bci\u0142 Centrum Fizyki Teoretycznej w 2022 roku.\n\nW 2022 r. dr Rybotycki rozpocz\u0105\u0142 prac\u0119 w ACK Cyfronet AGH, gdzie jako starszy programista jest odpowiedzialny za przygotowanie e-platformy do automatycznego kwantowego uczenia maszynowego.\n\nDr Rybotycki ponownie do\u0142\u0105czy\u0142 do AstroCeNT (a p\u00f3\u017aniej CAMK) w 2023 roku. Obecnie pracuje nad kwantowym uczeniem maszynowym z prof. Piotrem Gawronem. Jego badania koncentruj\u0105 si\u0119 na optymalizacji obwod\u00f3w kwantowych przy u\u017cyciu rachunku ZX i zastosowaniu technik (Q)ML do obserwacji Ziemi.\n\nObecnie dr Rybotycki pracuje w Centrum Doskona\u0142o\u015bci Sztucznej Inteligencji AGH, gdzie koncentruje si\u0119 na kwantowej fuzji danych w ramach projektu ARTIQ.\n\nOd 2023 roku \nPiotr Kalaczy\u0144ski\n jest zatrudniony w Centrum Astronomicznym im. Miko\u0142aja Kopernika Polskiej Akademii Nauk jako specjalista-technik od rozwoju. Prac\u0119 na Akademii G\u00f3rniczo-Hutniczej w Zespole Oblicze\u0144 Kwantowych rozpocz\u0105\u0142 w 2024 r. i\u00a0 zajmuje si\u0119 uczeniem maszynowym w zastosowaniu do pojazd\u00f3w autonomicznych.\n\nSw\u00f3j doktorat z fizyki obroni\u0142 w 2024 r. w Narodowym Centrum Bada\u0144 J\u0105drowych w Warszawie, gdzie zajmowa\u0142 si\u0119 eksperymentem KM3NeT, buduj\u0105cym podwodne czerenkowskie teleskopy neutrinowe na dnie Morza \u015ar\u00f3dziemnego. Jego praca skupia\u0142a si\u0119 na symulacjach i modelowaniu mion\u00f3w pochodz\u0105cych z oddzia\u0142ywa\u0144 promieniowania kosmicznego, obserwowanych przez detektory KM3NeT i jest dost\u0119pna pod arXiv:2402.02620. W czasie studi\u00f3w doktoranckich dr in\u017c. Kalaczy\u0144ski bra\u0142 r\u00f3wnie\u017c udzia\u0142 w pracach przy przebudowie detektora Super-Kamiokande w Japonii oraz powi\u0105zanych z jego planowanym nast\u0119pc\u0105, Hyper-Kamiokande. Stopie\u0144 magistra uzyska\u0142 na RWTH Aachen, gdzie poddawa\u0142 analizie dane neutrinowe z teleskopu neutrinowego IceCube, znajduj\u0105cego si\u0119 na biegunie po\u0142udniowym. Podczas pobytu w Akwizgranie by\u0142 r\u00f3wnie\u017c zaanga\u017cowany w prowadzenie \u0107wicze\u0144 i zaj\u0119\u0107 laboratoryjnych dla m\u0142odszych student\u00f3w. Jego studia na Politechnice \u0141\u00f3dzkiej by\u0142y po\u0142\u0105czone z rocznym pobytem na wymianie studenckiej na ETH w Zurychu.\n\nMgr in\u017c. Sebastian Dziura\n jest doktorantem na Wydziale Informatyki Akademii G\u00f3rniczo-Hutniczej w Krakowie. W ramach doktoratu, bada takie techniki jak kwantowe sieci neuronowe, kwantowe metody j\u0105drowe oraz klasyfikatory oparte na kwantowym wy\u017carzaniu. Poszukuje zastosowa\u0144 tych metod w klasyfikacji multimodalnych danych sk\u0142adaj\u0105cych si\u0119 z obraz\u00f3w i szereg\u00f3w czasowych. Jego badania skoncentrowane s\u0105 na rozwoju kwantowych metod uczenia maszynowego do klasyfikacji danych wielo\u017ar\u00f3d\u0142owych. Celem prac jest zaprojektowanie metod kwantowego uczenia maszynowego, skuteczniejszych od metod klasyczych w tego typu problemach.\n\nMgr in\u017c. Sebastian Dziura absolwentem kierunku Automatyka i Robotyka na WEAIiIB AGH. Posiada kilkuletnie do\u015bwiadczenie jako konsultant ds. system\u00f3w informatycznych. Odpowiada\u0142 m.in. za wdra\u017canie informatycznych system\u00f3w do zarz\u0105dzania \u0142a\u0144cuchem dostaw.\n\nSk\u0142ad zespo\u0142u:\ndr hab. in\u017c. Marcin Kurdziel, prof. ucz.\n prof. dr hab. in\u017c. Jacek Ma\u0144dziuk\n\nJedn\u0105 z istotnych klas metod uczenia maszynowego s\u0105 algorytmy uczenia nienadzorowanego. Algorytmy te wykorzystuj\u0105 w procesie uczenia sam\u0105 struktur\u0119 danych, bez konieczno\u015bci r\u0119cznego etykietowania poszczeg\u00f3lnych przyk\u0142ad\u00f3w. Dzi\u0119ki temu mog\u0105 by\u0107 one uczone na ogromnych zbiorach danych. W ostatnich latach uczenie nienadzorowane przyczyni\u0142o si\u0119 do niespodziewanie szybkiego post\u0119pu w pewnych obszarach sztucznej inteligencji, w tym zw\u0142aszcza w zagadnieniach rozumienia i przetwarzania j\u0119zyka naturalnego. Z sukcesami tymi wi\u0105\u017c\u0105 si\u0119 jednak istotne wyzwania. Budowane obecnie modele neuronowe posiadaj\u0105 du\u017c\u0105 liczb\u0119 aktywnych parametr\u00f3w, co negatywnie wp\u0142ywa na koszt uczenia i wnioskowania. Dla wielu istotnych zastosowa\u0144 metod sztucznej inteligencji, na przyk\u0142ad danych obejmuj\u0105cych materia\u0142 wideo, wci\u0105\u017c nie osi\u0105gni\u0119to satysfakcjonuj\u0105cych rezultat\u00f3w. Wreszcie, reprezentacje ukryte tworzone przez popularne modele neuronowe s\u0105 cz\u0119sto spl\u0105tane, nie maj\u0105c jasnego odzwierciedlenia w poj\u0119ciach z obszaru rozwi\u0105zywanego problemu. Wychodz\u0105c naprzeciw tym wyzwaniom, zesp\u00f3\u0142 prowadzi badania nad nowymi modelami i algorytmami uczenia nienadzorowanego oraz samonadzorowanego (ang. self-supervised). Obejmuj\u0105 one problematyk\u0119 wydajnych modeli neuronowych dla wybranych problem\u00f3w uczenia maszynowego, zagadnie\u0144 uczenia wielomodalnego oraz algorytm\u00f3w uczenia si\u0119 reprezentacji.\n\n Szczeg\u00f3\u0142y zespo\u0142u \n\nDr hab. in\u017c. Marcin Kurdziel\n, profesor Akademii G\u00f3rniczo-Hutniczej, od lat prowadzi badania w obszarze sztucznych sieci neuronowych i algorytm\u00f3w ucz\u0105cych si\u0119 reprezentacji. Pracowa\u0142 mi\u0119dzy innymi nad algorytmami do probabilistycznej analizy reprezentacji w sieciach neuronowych, metodami osadzania tekstu i algorytmami uczenia maszynowego dla danych o bardzo du\u017cej liczbie wymiar\u00f3w. Dr Kurdziel jest wsp\u00f3\u0142autorem szeregu prac naukowych z obszaru uczenia maszynowego i g\u0142\u0119bokich sieci neuronowych. Swoje wyniki przedstawia\u0142 mi\u0119dzy innymi na wiod\u0105cych konferencjach AI, takich jak Neural Information Processing Systems i AAAI Conference on Artificial Intelligence. Opr\u00f3cz bada\u0144 podstawowych, dr Kurdziel jest r\u00f3wnie\u017c aktywny w projektach badawczo-rozwojowych zwi\u0105zanych z rozpoznawaniem wzorc\u00f3w w seriach czasowych i przetwarzaniem obraz\u00f3w.\n\nProf. dr hab. in\u017c. Jacek Ma\u0144dziuk\n jest profesorem na Wydziale Informatyki Akademii G\u00f3rniczo-Hutniczej oraz profesorem na Wydziale Matematyki i Nauk Informacyjnych Politechniki Warszawskiej, kierownikiem Zak\u0142adu Sztucznej Inteligencji i Metod Obliczeniowych oraz kierownikiem Studi\u00f3w Doktoranckich z Informatyki na tym wydziale. Jest autorem 3 ksi\u0105\u017cek i ponad 200 artyku\u0142\u00f3w naukowych. By\u0142 stypendyst\u0105 Fundacji Fulbrighta w kategorii Senior (University of California Berkeley oraz ICSI Berkeley, USA), stypendyst\u0105 Fundacji Roberta Schumana (CNRS, Besancon, Francja) oraz profesorem wizytuj\u0105cym w Nanyang Technological University w Singapurze (2015-2016). Jest cz\u0142onkiem Rady Dokona\u0142o\u015bci Naukowej (2024-2027), Komitetu Informatyki PAN (od 2020), Rad Naukowych IBS PAN oraz NASK. Wypromowa\u0142 9 doktor\u00f3w. Wyniki swoich badan wielokrotnie przedstawia\u0142 na seminariach w presti\u017cowych o\u015brodkach naukowych. m.in. Harvard University, University of California Berkeley, Carnegie Mellon University, Nanyang Technological University, Seoul National University, National University of Singapore, University of Alberta, i innych. Jego zainteresowania badawcze obejmuj\u0105 zastosowanie metod sztucznej inteligencji i uczenia maszynowego w dwupoziomowych problemach optymalizacyjnych, uczeniu samonadzorowanym, zagadnieniach rozumowania abstrakcyjnego, wsp\u00f3\u0142pracy cz\u0142owiek-maszyna oraz grach. Interesuje si\u0119 tak\u017ce rozwojem metod uczenia si\u0119 i rozwi\u0105zywania problem\u00f3w na\u015bladuj\u0105cych metody stosowane przez ludzi. Wi\u0119cej informacji mo\u017cna znale\u017a\u0107 na stronie \nwww.mini.pw.edu.pl/~mandziuk\n.\n\nStopka\n\nKana\u0142 AGH w serwisie YouTube\nFanpage CDSI AGH w serwisie Facebook\nFanpage CEAI AGH w serwisie Linkedin\nKana\u0142 AGH w serwisie Twitter\nProfil CDSI AGH w serwisie Instagram\nFanpage AGH w serwisie Tiktok\n\n \u00a9 2024 Centrum Doskona\u0142o\u015bci Sztucznej Inteligencji\n Akademia G\u00f3rniczo-Hutnicza im. Stanis\u0142awa Staszica w Krakowie\n\nBack", "metadata": {"url": "https://cdsi.agh.edu.pl/projekty/projekty-badawcze", "title": " Zespo\u0142y badawcze -- Centrum Doskona\u0142o\u015bci Sztucznej Inteligencji ", "depth": 3, "duplicate": false, "content_hash": "604f13fa2a484403d95d94c8452a8b58", "word_count": 5419, "headings": [{"level": 1, "text": "Zespo\u0142y badawcze"}, {"level": 2, "text": "Stopka"}]}}